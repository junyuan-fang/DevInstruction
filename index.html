<!DOCTYPE html>
<html lang="en">

<head>
  <meta charset="utf-8">
  <meta http-equiv="X-UA-Compatible" content="IE=edge">
  <meta name="viewport" content="width=device-width, initial-scale=1"><!-- Begin Jekyll SEO tag v2.7.1 -->
<title>Osa 1 - Komentorivi | Tietokone työvälineenä - Lapio</title>
<meta name="generator" content="Jekyll v3.9.0" />
<meta property="og:title" content="Osa 1 - Komentorivi" />
<meta property="og:locale" content="en_US" />
<meta name="description" content="Tästä alkaa ensimmäisen osan materiaali. Ensimmäisen osan keskeisin tavoite on tutustua komentoriviin Unix-tyyppisessä ympäristössä." />
<meta property="og:description" content="Tästä alkaa ensimmäisen osan materiaali. Ensimmäisen osan keskeisin tavoite on tutustua komentoriviin Unix-tyyppisessä ympäristössä." />
<link rel="canonical" href="https://tkt-lapio.github.io//komentorivi/" />
<meta property="og:url" content="https://tkt-lapio.github.io//komentorivi/" />
<meta property="og:site_name" content="Tietokone työvälineenä - Lapio" />
<meta property="og:type" content="article" />
<meta property="article:published_time" content="1969-12-27T22:04:00+00:00" />
<meta name="twitter:card" content="summary" />
<meta property="twitter:title" content="Osa 1 - Komentorivi" />
<meta name="google-site-verification" content="O16GEzCu8_885HGbQ4oY7pnXFYoMzNAFR1zheUKqCE8" />
<meta name="msvalidate.01" content="98ABC70024CB18DDED96036B3344CC0A" />
<script type="application/ld+json">
{"headline":"Osa 1 - Komentorivi","dateModified":"1969-12-27T22:04:00+00:00","datePublished":"1969-12-27T22:04:00+00:00","description":"Tästä alkaa ensimmäisen osan materiaali. Ensimmäisen osan keskeisin tavoite on tutustua komentoriviin Unix-tyyppisessä ympäristössä.","url":"https://tkt-lapio.github.io//komentorivi/","mainEntityOfPage":{"@type":"WebPage","@id":"https://tkt-lapio.github.io//komentorivi/"},"@type":"BlogPosting","@context":"https://schema.org"}</script>
<!-- End Jekyll SEO tag -->
<link rel="stylesheet" href="/assets/main.css"><link type="application/atom+xml" rel="alternate" href="https://tkt-lapio.github.io//feed.xml" title="Tietokone työvälineenä - Lapio" /></head>


<body>

  <header class="site-header" role="banner">

  <div class="wrapper"><a class="site-title" rel="author" href="/">Tietokone työvälineenä - Lapio</a><nav class="site-nav">
        <input type="checkbox" id="nav-trigger" class="nav-trigger" />
        <label for="nav-trigger">
          <span class="menu-icon">
            <svg viewBox="0 0 18 15" width="18px" height="15px">
              <path d="M18,1.484c0,0.82-0.665,1.484-1.484,1.484H1.484C0.665,2.969,0,2.304,0,1.484l0,0C0,0.665,0.665,0,1.484,0 h15.032C17.335,0,18,0.665,18,1.484L18,1.484z M18,7.516C18,8.335,17.335,9,16.516,9H1.484C0.665,9,0,8.335,0,7.516l0,0 c0-0.82,0.665-1.484,1.484-1.484h15.032C17.335,6.031,18,6.696,18,7.516L18,7.516z M18,13.516C18,14.335,17.335,15,16.516,15H1.484 C0.665,15,0,14.335,0,13.516l0,0c0-0.82,0.665-1.483,1.484-1.483h15.032C17.335,12.031,18,12.695,18,13.516L18,13.516z"/>
            </svg>
          </span>
        </label>

        <div class="trigger"><a class="page-link" href="/en/">In English</a></div>
      </nav></div>
</header>


  <main class="page-content" aria-label="Content">
    <div class="wrapper">
      <article class="post">

  <header class="post-header">
    <h1 class="post-title">Osa 1 - Komentorivi</h1>
  </header>

  <div class="post-content">
    <head>
  <link rel="stylesheet" href="/assets/css/styles.css">
  <link rel="shortcut icon" type="image/x-icon" href="/favicon.ico">
</head>
<p>Tästä alkaa ensimmäisen osan materiaali. Ensimmäisen osan keskeisin tavoite on tutustua komentoriviin Unix-tyyppisessä ympäristössä.</p>

<h2>Tämän osan oppimistavoitteet</h2>

<p>Tämän osan tavoitteina on, että opiskelija</p>

<ul>
  <li>Ymmärtää graafisen ja tekstikäyttöliittymän erot.</li>
  <li>Osaa navigoida tiedostohallinnassa komentorivillä.
    <ul>
      <li>ls ja vivut -a ja -l</li>
      <li>cd</li>
      <li>mkdir</li>
    </ul>
  </li>
  <li>Osaa luoda ja avata, tallentaa ja sulkea tiedoston jollain komentorivin tekstieditorilla.
    <ul>
      <li>nano</li>
      <li>vim</li>
    </ul>
  </li>
  <li>Osaa käyttää suhteellisia ja absoluuttisia polkuja viittaamaan tiedostoihin ja kansioihin.</li>
  <li>Ymmärtää kotihakemiston ja juurihakemiston eron.</li>
  <li>Osa kopioida ja leikata tiedostoja ja kansioita komentoriviltä</li>
  <li>Osaa antaa useita tiedostoja komentoriville argumenttina *-villikortin avulla</li>
  <li>Osaa käsitellä tekstiä komentorivillä
    <ul>
      <li>cat</li>
      <li>tail ja head, myös n-vivun kanssa</li>
      <li>grep</li>
    </ul>
  </li>
  <li>Tulosteen käsittely
    <ul>
      <li>Putki |</li>
      <li>&gt; ja &gt;&gt;</li>
    </ul>
  </li>
  <li>Osaa luoda SSH-avainparin, sekä muodostaa SSH-yhteyden toiseen järjestelmään.</li>
  <li>Osaa hakea internetistä sisältöä komentorivillä
    <ul>
      <li>Wget</li>
    </ul>
  </li>
  <li>Osaa lukea komennon ls -l tulostusta.</li>
  <li>Osaa muokata tiedoston ja kansion oikeuksia.
    <ul>
      <li>chmod</li>
    </ul>
  </li>
  <li>Osaa kirjoittaa yksinkertaisen bash-skriptin ja ajaa sen.</li>
  <li>Ymmärtää sudo-komennon merkityksen ja vaarat.</li>
  <li>Osaa hakea tietoa komentorivityökalujen käytöstä internetistä.</li>
</ul>

<h2>Komentorivi</h2>

<p>Tietokoneet ovat erottamaton osa nyky-yhteiskuntaa, ja jokainen tulee melko varmasti päivittäin käyttäneeksi useampaa erilaista ja eri kokoista tietokonetta. Tietokone on myös tietojenkäsittelytieteilijän tärkein työkalu.</p>

<p>Olet luultavasti varsin tottunut käyttämään tietokoneita tietyllä tavalla. Esimerkiksi tiedostojen etsiminen ja tarkasteleminen on melko varmasti mielestäsi helppoa: Osaat siirtyä kansioon kaksoisklikkaamalla sitä, avata tiedoston sopimalla ohjelmalla tai klikata tiedostoa oikealla näppäimellä ja valita vaihtoehdoista “poista” tuhotaksesi sen.</p>

<p>Edellä mainitussa tapauksessa kyseessä on <em>graafinen käyttöliittymä</em>: Toimintovaihtoehdot esitetään jonkinlaisessa valikossa, ja valinnat tehdään klikkailemalla. Tiedostoja ja kansioita voi esimerkiksi myös vain raahata haluttuihin paikkoihin. Komentorivi, eli terminaali sen sijaan on <em>tekstikäyttöliittymä</em>. Tällöin tietokoneelle annetaan käskyjä kirjoittamalla, komentojen ja näppäinyhdistelmien avulla. Vaihtoehtoja ei esitetä samalla tavalla, eikä hiirtä käytetä juuri ollenkaan.</p>

<div class="note">
Rakkaalla lapsella on monta nimeä: Komentorivi on englanniksi <i>command line</i> tai <i>terminal</i>. Siihen viitataan joskus myös sanalla <i>shell</i> tai <i>console</i>.
</div>

<p>Aikaisemmin tekstikäyttöliittymä oli ainoa mahdollisuus hallinnoida konetta. Vaikka nykyään graafiset käyttöliittymät ovat yleisiä ja toimivia, komentorivi on koodareille edelleen erittäin tärkeä työkalu. Monille koodareiden käyttämille ohjelmille ei ole edes olemassa graafista käyttöliittymää, vaan niitä käytetään pelkästään komentoriviltä.</p>

<p>Aloitetaan avaamalla komentorivi. Ubuntussa ja useissa Linux-käyttöjärjestelmissä voit tehdä sen painamalla <code class="language-plaintext highlighter-rouge">CTRL + ALT + T</code>. MacOS:issa kirjoita Spotlightiin (<code class="language-plaintext highlighter-rouge">⌘ + Välilyönti</code>) “terminal” ja paina Enter. Voit myös etsiä tietokoneen sovelluksista sanalla “terminal”. Eteesi tulisi joka tapauksessa avautua musta laatikko, jossa vilkkuu kursori ja lukee jotain seuraavanlaista (esimerkki on Linux-koneesta, macOSissa terminaali on hieman erinäköinen)</p>

<div class="language-bash highlighter-rouge"><div class="highlight"><pre class="highlight"><code>tunnus@tietokone:~<span class="err">$</span>
</code></pre></div></div>

<p><code class="language-plaintext highlighter-rouge">@</code> merkin edessä oleva teksti on käyttäjänimesi tietokoneella, ja sen jälkeen, ennen kaksoispistettä näkyvä teksti on tietokoneen nimi. Suoritettavan komennon voi kirjoittaa kursorin osoittamaan kohtaan, ja ajaa painamalla <kbd>ENTER</kbd>.</p>

<div class="note">
Huomaa, että netistä löytyvissä ohjeissa on joskus <code>$</code>-merkki komennon edessä. Se symboloi sitä, että komento tulee ajaa nimenomaan komentorivillä normaalikäyttäjänä, eikä esimerkiksi jonkin ohjelmointikielen tulkissa. Se <strong>ei</strong> tarkoita, että käyttäjän tulisi laittaa dollarimerkki osaksi käskyä.
</div>

<p><img src="/assets/mac_terminal.png" alt="Terminaali macOSissa" /></p>

<p><img src="/assets/ubuntu_terminal.jpg" alt="Terminaali linuxissa" /></p>

<p>Yllä näkyy macOSin ja Ubuntun oletus-terminaalit.</p>

<h2>Komennot</h2>

<p>Tekstikäyttöliittymät toimivat komentoperusteisesti. Komento tarkoittaa kirjoitettua käskyä: komennolla tietokone saadaan tekemään jotain.</p>

<p>Itse komento määrittää, minkä operaation koneen halutaan suorittavan. Se voi olla tiedoston kopiointa, yhteyden ottamista, tai tietyn ohjelman ajamista. <em>Vipu</em>, englanniksi <em>option</em> tai <em>flag</em>, tarkoittaa komennolle annettavaa parametria, jonka avulla komennon toiminnalle voidaan määrittää ylimääräisiä asetuksia. Joillekin vivuille tulee antaa parametreja, toisille ei. Komento tai ohjelma itse määrittää, minkälaisia vipuja sille on mahdollista antaa. Vipu annetaan komennolle käyttäen väliviivaa (-).</p>

<p>Argumentti taas on käyttäjän vapaasti määrittelemä arvo, esimerkiksi tiedoston nimi. Argumentti on usein komennon toiminnan kohde.</p>

<p>Seuraavassa on esimerkki komennosta, jonka toimintaa on muutettu vipujen avulla:</p>

<div class="language-bash highlighter-rouge"><div class="highlight"><pre class="highlight"><code><span class="nb">ls</span> <span class="nt">-la</span> Downloads/tiedosto
</code></pre></div></div>

<p>Kokeile ensin ajaa pelkkä komento <code class="language-plaintext highlighter-rouge">ls</code>, sitten <code class="language-plaintext highlighter-rouge">ls -la</code> ja lopulta <code class="language-plaintext highlighter-rouge">ls -la ~/Downloads</code>. Ei tarvitse vielä ymmärtää, mitä tulostus tarkoittaa, tärkeintä on huomata, että tulostus on erilainen joka kerralla.</p>

<p><code class="language-plaintext highlighter-rouge">ls</code> on yleisesti käytetty komento, johon tutustumme tässä osassa. Oletuksena se näyttää nykyisen kansion tiedostojen nimet. Vivut <code class="language-plaintext highlighter-rouge">-a</code> ja <code class="language-plaintext highlighter-rouge">-l</code> (huomaa, miten kaksi vipua annetaan komennolle ylläolevassa esimerkissä) vaikuttavat siihen, mitä tietoa <code class="language-plaintext highlighter-rouge">ls</code> näyttää. Kun komennolle <code class="language-plaintext highlighter-rouge">ls</code> annetaan argumenttina jokin polku kansioon, se näyttää tietoa vain kyseisen kansion sisällöstä. Tällä tavalla vipujen ja argumenttien avulla voidaan muuttaa ja tarkentaa komennon toimintaa.</p>

<p>Kutsuttava ohjelma määrittää, mitä komentoja se tarjoaa. Usein mahdolliset komennot on mahdollista nähdä komentoriviltä lisäämällä ohjelman perään vivun <code class="language-plaintext highlighter-rouge">--help</code> tai lyhyemmin <code class="language-plaintext highlighter-rouge">-h</code>. Tarkan ohjeen ohjelman käytöstä saa komennolla <code class="language-plaintext highlighter-rouge">man</code> ja antamalla parametriksi ohjelman nimen (esimerkiksi siis <code class="language-plaintext highlighter-rouge">man ls</code>).</p>

<p>Mikäli tietokone ei tunnista kutsuttavaa ohjelmaa, tulostuu virheviesti:</p>

<div class="language-plaintext highlighter-rouge"><div class="highlight"><pre class="highlight"><code>tunnus@tietokone:~$ asdf

Command 'asdf' not found, did you mean:

  command 'asdfg' from deb aoeui
  command 'sadf' from deb sysstat
  command 'sdf' from deb sdf
  command 'adsf' from deb ruby-adsf

Try: sudo apt install &lt;deb name&gt;

tunnus@tietokone:~$
</code></pre></div></div>

<p>Tietokone ehdottaa yleensä samanlaisia ohjelmia, ja lopulta kehottaa asentamaan oikean paketin.</p>

<p>Tutkitaan seuraavaksi <code class="language-plaintext highlighter-rouge">ls</code>-komennon <code class="language-plaintext highlighter-rouge">man</code>-sivua. Ajetaan siis komentorivillä <code class="language-plaintext highlighter-rouge">man ls</code>, jolloin aukeaa jotain seuraavannäköistä.</p>

<p><img src="/assets/man.png" alt="ls-komennin man-sivu" /></p>

<p>Vaikka <code class="language-plaintext highlighter-rouge">man</code>-sivut eivät ole järin aloittelijaystävällisiä, ne tarjoavat yleensä kattavimman dokumentaation tietystä ohjelmasta.</p>

<p>“Name”-kohdasta saa yleiskäsityksen siitä, mitä komento tekee. “Synopsis” kertoo, miten komentoa voidaan kutsua. Esimerkiksi komennon <code class="language-plaintext highlighter-rouge">ls</code> tapauksessa ensin annetaan kommenolle vivut, ja viimeisenä kohdekansion polku. Molemmat ovat valinnaisia parametreja, eli komento toimii ilmankin, minkä takia ne ovat hakasulkujen sisällä.</p>

<div class="note">
Voit selata <code>man</code>-sivua nuolinäppäimellä, ja poistua painamalla <code>q</code>.
</div>

<p>Vivuille määritellään joskus kaksi muotoa: lyhyt, eli yleensä yhden kirjaimen pituinen, ja pitkä muoto. Lyhyt muoto annetaan yhden, ja pitkä muoto kahden väliviivan kanssa. <code class="language-plaintext highlighter-rouge">man</code>-sivu listaa molemmat, kuten ylläolevassa kuvassa näkyy.</p>

<p>Huomaa, että jos haluat antaa komennolle argumentiksi jotain, mikä sisältää välilyönnin, se on annettava lainausmerkkien sisällä. Muuten komentorivillä tulkitaan, että erilliset sanat ovat omia komentojaan, eivätkä osa yhtä argumenttia.</p>

<div class="language-plaintext highlighter-rouge"><div class="highlight"><pre class="highlight"><code>ls "olen vähän hassusti nimetty tiedosto"
</code></pre></div></div>

<p>tai</p>

<div class="language-plaintext highlighter-rouge"><div class="highlight"><pre class="highlight"><code>ls 'olen vähän hassusti nimetty tiedosto'
</code></pre></div></div>

<div class="note">
Komennot voivat vaikuttaa aluksi hieman erikoisesti nimetyiltä, sillä komennot ovat usein lyhenteitä englanninkielisistä sanoista. Komento man ei tarkoita kuitenkaan miestä, vaan on lyhenne sanasta "manual", ls on lyhenne sanasta "list", ja niin edelleen. Materiaalissa on mainittu joitain komentojen lyhenteitä, tarkoituksena avata komentojen merkityksiä.
</div>

<h2> Tiedostohallinta komentoriviltä</h2>

<p>Komentoriviltä voi selata ja hallinnoida tiedostoja samaan tapaan kuin graafisesta ympäristöstä. Vertaillaan seuraavakasi tiedostohallintaa graafisella ja tekstikäyttöliittymällä.</p>

<p>Avaa graafinen tiedostoselain. Se löytyy Ubuntu-ympäristössä ohjelmana nimeltä “Files” tai kirjoittamalla komentoriville <code class="language-plaintext highlighter-rouge">nautilus</code> ja painamalla <kbd>ENTER</kbd>. Windowsissa nautiluksen sijasta tulee kirjoittaa <code class="language-plaintext highlighter-rouge">explorer.exe</code>. MacOSissa avaa finder, ja paina näppäinyhdistelmää <code class="language-plaintext highlighter-rouge">Shift + Cmd + H</code>.</p>

<p>Tiedostoselaimessa tulisi näkyä <em>kotihakemistosi</em>. Kotihakemisto tarkoittaa hakemistoa, joka sisältää kaikki tietyn käyttäjän henkilökohtaiset tiedostot ja kansiot. Mikäli olet laitoksen koneella, kotihakemistosi sisältää samat asiat riippumatta siitä millä <em>fyysisellä</em> koneella satut olemaan: tietokoneen sisältö haetaan toisaalta. Jos taas luet materiaalia omalta koneeltasi, kotihakemistossasi on vain ne asiat mitkä sillä fyysisellä koneella on.</p>

<div class="note">
Jos käytät Windows subsystem for Linuxia (tai Ubuntu -sovellusta) kotihakemistosi ei subsystemin kotihakemisto ole sama, kuin Windowsin kotihakemisto (C:/Users/käyttäjänimi). Huomioi tämä siirtymällä kansioon /mnt/c/Users/käyttäjänimi (cd /mnt/c/Users/käyttäjänimi) kun haluat nähdä Windowsin puolella olevat tiedostosi. Huomioi myös, että kun materiaalissa käytetään hakemistoa ~ tarkoitetaan sillä Linuxin kotihakemistoa.
</div>

<p>Huomaa, että jos avasit graafisen tiedostoselaimen komentoriviltä, komentorivi jäi ikään kuin lukkoon, ja sillä ei voinut tehdä muuta ellei graafista ohjelmaa suljeta. Voit aina sulkea käynnissä olevan ohjelman painamalla näppäinyhdistelmää <kbd>CTRL + C</kbd>. Joskus kerta ei riitä, ja voit huoletta painaa sitä monta kertaa.</p>

<div class="note">
Koska yhdistelmällä CTRL + C on terminaalissa erityinen merkitys, joudut Linuxissa käyttämään yhdistelmää CTRL + SHIFT + C terminaalista maalatun tekstin kopioimiseen, sekä CTRL + SHIFT + V tekstin liittämiseen.
</div>

<p>Kotihakemistosi sisältää luultavasti paljon sälää, esimerkiksi <em>Downloads</em> ja <em>Documents</em> -nimiset kansiot. Haluamme nähdä samat asiat komentoriviltä, joten avaa viereen komentorivi, kirjoita siihen komento <code class="language-plaintext highlighter-rouge">ls</code>, ja paina <kbd>ENTER</kbd>. Tilanne tulee näyttämään suurin piirtein tältä:</p>

<div class="language-bash highlighter-rouge"><div class="highlight"><pre class="highlight"><code>tunnus@ltietokones:~<span class="nv">$ </span><span class="nb">ls
</span>Desktop  Documents  Downloads  Music  Pictures  Public  Templates  Videos
</code></pre></div></div>

<p><code class="language-plaintext highlighter-rouge">ls</code> siis listaa hakemistot ja kansiot joita hakemistosta löytyy. Komentorivin ja graafisen selaimen pitäisi näyttää samat tiedostot ja kansiot, mutta komentorivi esittää sisällön hieman yksinkertaisemmin.</p>

<p>Oletuksena uuden komentorivin avaaminen avaa sen nimenomaan kotihakemistoon, joten tarvitsemme tavan vaihtaa aktiivista kansiota jotta voimme vierailla muissa kansioissa ja tarkastella niiden sisältöjä. Tarvittava komento on <code class="language-plaintext highlighter-rouge">cd</code>, eli <strong>c</strong>hange <strong>d</strong>irectory. <code class="language-plaintext highlighter-rouge">cd</code>-komennolle annetaan parametrina se kansio, johon halutaan siirtyä. Mikäli et anna <code class="language-plaintext highlighter-rouge">cd</code>:lle argumentteja, se siirtää sinut kotihakemistoosi.</p>

<p>Navigoi <em>Downloads</em>-kansioon antamalla komento <code class="language-plaintext highlighter-rouge">cd Downloads</code>. Kansion nimi tulee aina olla täsmälleen kirjoitettu, sillä isoilla ja pienillä kirjaimilla kirjoitetut nimet ovat erilaisia. Muutos näkyy heti komentorivillä, sillä se näyttää nyt kutakuinkin tältä:</p>

<div class="language-bash highlighter-rouge"><div class="highlight"><pre class="highlight"><code>tunnus@tietokone:~/Downloads<span class="err">$</span>
</code></pre></div></div>

<p>Windowsilla saatat nähdä sen sijaan:</p>

<div class="language-plaintext highlighter-rouge"><div class="highlight"><pre class="highlight"><code>dir: cannot access 'Downloads': No such file or directory
tunnus@tietokone:~$ 
</code></pre></div></div>
<p>Kokeile tällöin ensin <code class="language-plaintext highlighter-rouge">cd /mnt/c/Users/käyttäjänimi</code>.</p>

<p><code class="language-plaintext highlighter-rouge">:</code>-merkin jälkeinen osa kertoo siis aktiivisen kansion. <code class="language-plaintext highlighter-rouge">~</code> viittaa käyttäjän kotihakemistoon.</p>

<p>Komenna jälleen <code class="language-plaintext highlighter-rouge">ls</code>. Vaihdoimme aktiivista hakemistoa, ja koska <code class="language-plaintext highlighter-rouge">ls</code> kertoo aina aktiivisen kansion sisällön, on tulos nyt eri.</p>

<p>Komento <code class="language-plaintext highlighter-rouge">ls</code> voi näyttää myös tarkempaa tietoa. Pidä graafinen tiedostoselain vierellä, ja aja komentorivillä kotihakemistossa komento <code class="language-plaintext highlighter-rouge">ls -a</code>. Huomaa, miten komentorivillä näkyy nyt paljon enemmän tiedostoja, kuin graafisessa ympäristössä. Tämä johtuu vivusta <code class="language-plaintext highlighter-rouge">-a</code>. Sen avulla on mahdollista kaikki tiedostot, myös <em>piilotetut</em> tiedostot ja kansiot.</p>

<p>Unix-ympäristössä piilotettu tiedosto tai kansio tarkoittaa tarkoittaa sellaisia, joiden nimi alkaa pisteellä, esimerkiksi <code class="language-plaintext highlighter-rouge">.config</code>. Tällaisia ovat usein tiedostot, jotka sisältävät joitain asetuksia tai tietoja, joita käyttäjän tarvitsee harvoin muuttaa. Linuxissa piilotetut tiedostot on mahdollista nähdä painamalla graafisessa tiedostoselaimessa <code class="language-plaintext highlighter-rouge">CTRL + h</code>, macOSissa <code class="language-plaintext highlighter-rouge">cmd + SHIFT + .</code>.</p>

<p>Graafisessa tiedostoselaimessa voi luoda kansioita käyttämällä hiiren oikeaa näppäintä. Unix-tyyppisissä järjestelmissä tämä tapahtuu komennolla <code>mkdir</code>. Kyseessä on jälleen lyhenne, joka muodostuu sanoista <i>make directory</i>. Komennolle annetaan argumenttina luotavan kansion nimi.</p>

<p>Komentorivi toimii siis loppujen lopuksi hyvin samalla tavalla kuin graafinen tiedostoselain: <code class="language-plaintext highlighter-rouge">cd</code> vastaa kansiota klikkaamista, ja <code class="language-plaintext highlighter-rouge">ls</code> näyttää hakemiston tiedostot ja kansiot. Tässä osassa opitaan tekemään tekstikäyttöliittymässä asioita, jotka osataan jo tehdä graafisella käyttöliittymällä.</p>

<div class="exercise">
<h3>Tehtävä 1: Graafinen vs. tekstikäyttöliittymä <span class="points-badge">5%</span></h3>
Voit merkata tämän tehtävän tehdyksi, kun olet käynyt läpi alun esimerkin graafisen ja tekstikäyttöliittymän eroista tehden samalla esimerkit komentorivillä.
</div>

<div class="exercise">
<h3>Tehtävä 2: Kansion luominen <span class="points-badge">5%</span></h3>
 Luo komentoriviltä kansio nimeltä "lapio" kotihakemistoosi. Kun olet luonut kansion tarkista että se on luotu komennolla <code>ls</code>
</div>

<h2>Komentorivin käyttöä nopeuttavia seikkoja</h2>

<p>Jos olet tottunut käyttämään graafista käyttöliittymää, mietit luultavasti nyt, miten hidasta ja raskasta komentorivin käyttäminen varmasti on. Kyseessä on luonnollisesti tottumiskysymys, mutta sen lisäksi komentorivillä on olemassa kirjoittamista nopeuttava seikka: tab-täydennys. Tab-täydennys osaa täydentää esimerkiksi tiedostojen nimiä parametreiksi sekä (joskus, ohjelmasta riippuen) ohjelmien komentoja.</p>

<p>Kokeile tab-täydennystä kirjoittamalla kotihakemistossa <code class="language-plaintext highlighter-rouge">cd D</code>, ja painamalla sen jälkeen tabular-näppäintä (löytyy näppämistöstä caps-lockin yläpuolelta) pari kertaa. Terminaaliin tulostuu kaikki kotihakemiston D-kirjaimella alkavat hakemistot, ainakin siis “Downloads” ja “Documents”. Oletetaan, että haluat siirtyä Downloads-kansioon. Tällöin riittää kirjoittaa cd-komennon parametriksi vain <code class="language-plaintext highlighter-rouge">Dow</code> ja painaa tab-näppäintä, jonka jälkeen Downloads-kansion nimi täydennetään komennon parametriksi (olettaen että kotihakemistossasi ei ole mitään muuta kansiota, jonka nimi alkaisi merkkijonolla <code class="language-plaintext highlighter-rouge">Dow</code>).</p>

<p>Toinen nopeuttava apu on vanhojen komentojen selaaminen: voit tehdä sen painamalla nuolinäppäimiä ylös- ja alaspäin. Kun olet kirjoittamassa komentoa, et voi käyttää kursoria siirtyäksesi tekstissä taaksepäin: voit liikkua komentorivin tekstissä esimerkiksi vasemmalla ja oikealla nuolinäppäimellä. Komentorivi tukee valtavasti erilaisia käteviä näppäinyhdistelmiä, joista voit lukea esimerkiksi <a href="https://unix.stackexchange.com/a/255716">täältä</a>.</p>

<h2> Tekstinkäsittely</h2>

<p>Gedit on yksinkertainen graafinen tekstieditori, jolla voi muokata mitä tahansa teksitiedostoja. Löydät geditin Linuxissa esimerkiksi kirjoittamalla “gedit” Launcheriin, johon pääset painamalla “windows-nappia”. MacOSilla kannattaa käyttää ohjelmaa TextEdit, jotta voit määrittää tiedoston tallennuspaikan ja löydät sen helposti jälkeenpäin.</p>

<p>Avaa graafinen tekstieditori ja luo sillä <code class="language-plaintext highlighter-rouge">esimerkki.txt</code>-niminen tiedosto aiemmin tehtyyn <em>lapio</em>-hakemistoosi. Pääte <code class="language-plaintext highlighter-rouge">.txt</code> kertoo, että tiedosto sisältää tavallista tekstiä, eikä esimerkiksi ajettavaa koodia. Lisää sen jälkeen tiedostoon jotain tekstiä.</p>

<p>Tehtyäsi <code class="language-plaintext highlighter-rouge">esimerkki.txt</code>-tiedoston navigoi komentorivillä <code class="language-plaintext highlighter-rouge">lapio</code>-kansioon, ja avaa se komentamalla <code class="language-plaintext highlighter-rouge">nano esimerkki.txt</code>. Nano on tekstieditori, jossa on tekstikäyttöliittymä, eli jota käytetään suoraan komentoriviltä. Tämä tarkoittaa, että ohjelmaa hallinoidaan tietyillä näppäinyhdistelmillä.</p>

<p>Muokkausikkunaa ei suljeta raksista, kuten vaikka geditissä, vaan se tehdään näppäinyhdistelmällä <code class="language-plaintext highlighter-rouge">CTRL + X</code>. Jos tiedostoon on tehty muutoksia, on varmistettava halutaanko ne tallentaa vai ei painamalla näppäintä <code class="language-plaintext highlighter-rouge">y</code> tai <code class="language-plaintext highlighter-rouge">n</code> (valinnat tulevat sanoista “yes” ja “no”). Viimeisenä editori varmistaa, minkä nimisenä tiedosto tallennetaan.</p>

<p>Huomaa, että <code class="language-plaintext highlighter-rouge">nano</code> kertoo joka askeleella, mitä valintaa mitkäkin näppäimet vastaavat. Tämä on varsin yleistä, ja siksi onkin tärkeää aina lukea käyttämäsi ohjelman tulostukset (niin tyhmän yksinkertaiselta neuvolta kuin se kuulostaakin). Yleensä ohjelma kertoo itse, mitä käyttäjän tulee tehdä seuraavaksi.</p>

<div class="note">
Jos saat virheviestin <code>nano: command not found</code>, nanoa ei ole asennettu koneellesi. Helpoiten sen saa asennettua pakettienhallintajärjestelmän avulla. Katso osan lopusta linkki pakettienhallintajärjestelmien käyttöohjeisiin.
</div>

<div class="note">
Windowsissa voit käyttää geditin sijaan notepad-ohjelmaa, jonka pitäisi olla valmiiksi asennettuna koneelle. Suosittelemme kuitenkin <a href="https://notepad-plus-plus.org/">notepad++</a>-editorin käyttämistä. Windows käsittelee rivinvaihtoja (merkki, joka lisätään tekstiin, kun painat enter-näppäintä) eri tavalla kuin Unix-tyyppiset järjestelmät: Windowsissa merkki on <code>\r\n</code> ja Unixissa <code>\n</code>. Tämän takia, kun tutkit notepadilla luotua tiedostoa komentorivillä, se näyttää oudolta.
<br /><br />
Alla näkyy, miten voit notepad++ -editorissa luoda tiedoston, jossa rivinvaihdot käsitellään oikein myös Unix-komentorivillä.

<img alt="Rivinvaihto-merkin vaihtaminen notepad++ -editorilla" src="/assets/notepad++_lf.png" />
<br />

Huomaa, että notepadillä luomasi tiedosto on luotu Windwos-käyttäjällä, ja bash-komentorivillä käytät Unix-käyttäjää. Löydät Windows-käyttäjän tiedostot komentorivillä esimerkiksi kansiosta <code>/mnt/c</code>, jos tallensit tiedoston C-asemalle.
</div>

<div class="exercise">
<h3>Tehtävä 3: nano <span class="points-badge">5%</span></h3>

Ota selvää miten <code>nano</code> toimii käyttämällä Googlea tai <code>man</code>-komentoa. Selvitä seuraavat asiat:

<ul>
<li> Miten voin tallentaa tiedoston sulkematta nanoa</li>
<li> Miten voin kopioida ja liittää nanoon</li>
</ul>


Tarkista, että osaat tehdä nämä asiat käytännössä! Esimerkiksi avaa tiedosto <code>esimerkki.txt</code>, lisää sinne tekstiä ja tallenna. Avaa sen jälkeen tiedoston jollain tekstieditorilla varmistaaksesi, että sisältö on tallentunut.

</div>

<div class="exercise">
<h3>Tehtävä 4: vim <span class="points-badge">5%</span></h3>

Vastaavanlainen, mutta paljon enemmän ominaisuuksia sisältävä komentolinjalla toimiva tekstieditori on <a href="https://en.wikipedia.org/wiki/Vim_(text_editor)">vim</a>. Se on kuitenkin myös huomattavasti monimutkaisempi käyttää. Ota selvää vimistä seuraavat asiat:

<ul>
<li>Mitä ovat "insert mode" ja "command mode"</li>
<li>Miten niiden välillä vaihdetaan</li>
<li>Miten saat vimin suljettua <br /></li>
</ul>
</div>

<h2> Polut</h2>

<p>Polku (englanniksi <em>path</em>) tarkoittaa osoitetta tiettyyn tiedostoon tai kansioon. Se koostuu lähinnä kansioiden ja tiedostojen nimistä ja <code class="language-plaintext highlighter-rouge">/</code>-merkistä. Polkuja käytetään komentojen argumenteissa.</p>

<p>Polku voi olla <em>suhteellinen</em> tai <em>absoluuttinen</em>: Suhteellinen polku merkitään suhteessa nykyiseen kansioon, absoluuttinen suhteessa järjestelmän <em>juurikansioon</em> (englanniksi <em>root folder</em> tai <em>the root</em>). Juurikansio sisältää kaikki tietokoneen tiedostot, eikä sitä tule sekoittaa käyttäjäkohtaiseen kotihakemistoon. Juurikansio sisältää siis kaikkien käyttäjien kotihakemistot.</p>

<div class="warning">
Ole varovainen juurihakemiston kanssa! Se sisältää kaikenlaista tärkeää, älä siis muuta turhaan tiedostoja tai poista kansioita juuressa.
</div>

<p>Absoluuttinen polku alkaa aina <code class="language-plaintext highlighter-rouge">/</code>-merkillä, sillä juurikansion absoluuttinen polku on <code class="language-plaintext highlighter-rouge">/</code>. Jos polkua ei aloita merkillä <code class="language-plaintext highlighter-rouge">/</code>, järjestelmä luulee, että viitataan kansioon joka on nykyisessä hakemistossa. Nykyisen kansion absoluuttisen polun näkee komennolla <code class="language-plaintext highlighter-rouge">pwd</code> (<strong>p</strong>rint <strong>w</strong>orking <strong>d</strong>irectory). Kotihakemiston absoluuttinen polku on Linuxissa yleensä <code class="language-plaintext highlighter-rouge">/home/tunnus/</code> ja macOSissa <code class="language-plaintext highlighter-rouge">/Users/tunnus/</code>. Siihen voidaan myös viitata merkillä <code class="language-plaintext highlighter-rouge">~</code>. Esimerkiksi absoluuttinen polku kotihakemiston Downloads-kansioon olisi Linuxissa <code class="language-plaintext highlighter-rouge">/home/tunnus/Downloads</code> tai <code class="language-plaintext highlighter-rouge">~/Downloads</code>.</p>

<p>Suhteellisissa poluissa käytetään usein merkkejä <code class="language-plaintext highlighter-rouge">.</code> ja <code class="language-plaintext highlighter-rouge">..</code>. Yksi piste <code class="language-plaintext highlighter-rouge">.</code> viittaa nykyiseen kansioon, kaksi pistettä <code class="language-plaintext highlighter-rouge">..</code> viittaa edelliseen kansioon tai ylä- eli äitikansioon. Esimerkiksi komennolla <code class="language-plaintext highlighter-rouge">cd ../..</code> siirryttäisiin kaksi kansiota “ylöspäin”. Kotihakemistosta suhteellinen polku kansioon Downloads on <code class="language-plaintext highlighter-rouge">./Downloads</code> tai pelkkä <code class="language-plaintext highlighter-rouge">Downloads</code>.</p>

<p>Tässä vielä esimerkki absoluuttisista ja suhteellisista poluista:</p>

<p>Oletetaan, että olet ladannut Downloads-kansioon kissakuvia jokaiselle vuoden kuukaudelle niin, että jokaisen kuukauden kuvat ovat omassa kansiossaan. Sen jälkeen olet siirtynyt komentorivillä “toukokuu”-nimiseen kansioon, jonka polku on <code class="language-plaintext highlighter-rouge">~/Downloads/kissakuvia/toukokuu/</code>. Voit nyt viitata toukokuu-kansion <em>sisältä</em> esimerkiksi “Downloads”-kansioon polulla <code class="language-plaintext highlighter-rouge">../..</code>, <code class="language-plaintext highlighter-rouge">~/Downloads</code> tai <code class="language-plaintext highlighter-rouge">/home/tunnus/Downloads</code> Linuxilla ja <code class="language-plaintext highlighter-rouge">/Users/tunnus/Downloads</code> macOSilla. Jos haluaisit viitata toukokuu-kansiosta esimerkiksi marraskuu-kansioon (joka on siis kissakuvia-kansion sisällä), voit tehdä sen polulla <code class="language-plaintext highlighter-rouge">../marraskuu/</code>. Kauttaviiva polun lopussa alleviivaa, että kyseessä on kansio, mutta se ei ole välttämätön.</p>

<div class="language-bash highlighter-rouge"><div class="highlight"><pre class="highlight"><code>tunnus@tietokone:~/Downloads/kissakuvia/toukokuu<span class="nv">$ </span><span class="nb">ls
</span>kissa1.jpg
tunnus@tietokone:~/Downloads/kissakuvia/toukokuu<span class="nv">$ </span><span class="nb">cd</span> ../../
tunnus@tietokone:~/Downloads<span class="nv">$ </span><span class="nb">cd </span>kissakuvia/toukokuu/
tunnus@tietokone:~/Downloads/kissakuvia/toukokuu<span class="nv">$ </span><span class="nb">cd</span> ../marraskuu/
tunnus@tietokone:~/Downloads/kissakuvia/marraskuu<span class="nv">$ </span><span class="nb">ls
</span>kissa2.jpg
</code></pre></div></div>

<div class="note">
Muista, että komentorivi näyttää sinulle koko ajan nykyisen kansiosi polun suhteessa kotihakemistoosi. Tämä helpottaa tiedostojen seassa navigointia ja polkujen kirjoittamista.
</div>

<div class="note">
Muista käyttää tab-taydennystä! Kokeile aina ennen kuin kirjoitat kokonaisen kansion tai tiedostonnimen, pystytkö täydentämään nimen suoraan painamalla tab-näppäintä.
</div>

<div class="exercise">
<h3>Tehtävä 5: Tiedostonhallinnan harjoittelu 1 <span class="points-badge">5%</span></h3>

Harjoitellaan tässä tiedostohallintaa komentoriviltä.
Luo ensin kuvaa vastaava kansiorakenne:
<img src="/assets/lapio_start.png" alt="Alkutilanne" />

<p>
Oheisessa kansiorakenteessa siis <code>koulu</code>-kansio sisältää kolme kansiota: <code>lapio</code>, <code>ohpe</code> ja <code>ohja</code>. <code>lapio</code> kansio sisältää tiedoston <code>kmntorivi.txt`</code>, <code>ohpe</code> kansio tiedoston <code>luento1.txt</code>, ja <code>ohja</code> tiedostot <code>luento2.txt</code> sekä <code>java.txt</code>.

Luo ensin <code>koulu</code>-kansio, ja siirry sen jälkeen sen sisään. Tämän jälkeen luo kuvan mukainen tiedostorakennelma. Pyri luomaan osa tiedostoista suoraan koulu-kansiosta, ja osa niin, että siirryt alikansioon sisään ennen kuin luot sinne tiedoston.
</p>

<p class="note">Voit luoda tekstitiedoston avaamalla sen tekstieditorilla ja tallentamalla, tai komennolla <code>touch</code>.</p>

<p>Tarkista, että olet luonut oikeat kansiot ja tiedostot <code>ls</code>-komennolla.</p>

</div>
<h2> Tiedostojen siirtäminen ja uudelleennimeäminen</h2>

<p>Graafisessa ympäristössä kopiointi onnistuu näppäinyhdistelmällä <kbd>CTRL + C</kbd>, leikkaus yhdistelmällä <kbd> CTRL + X</kbd> ja liittäminen yhdistelmällä <kbd>CTRL + V</kbd>. Katsotaan miten vastaavat asiat saadaan tehtyä komentorivillä.</p>

<p>Kopiointia varten on komento <code class="language-plaintext highlighter-rouge">cp</code> eli <b>c</b>o<b>p</b>y. Se ottaa argumenteiksi kopioitavan tiedoston polun ja uuden tiedoston polun: <code class="language-plaintext highlighter-rouge">cp esimerkki.txt esimerkki2.txt</code> kopioisi siis <code class="language-plaintext highlighter-rouge">esimerkki.txt</code>:n <code class="language-plaintext highlighter-rouge">esimerkki2.txt</code> nimiseksi tiedostoksi samaan kansioon. Huomaa, että polkujen avulla voit viitata tiedostoihin tai kansioihin eri hakemistossa: <code class="language-plaintext highlighter-rouge">cp esimerkki.txt ~/Documents/esimerkki2.txt</code> kopioisi tiedoston suoraan <code class="language-plaintext highlighter-rouge">Documents</code>-kansioon nimellä <code class="language-plaintext highlighter-rouge">esimerkki2.txt</code>. Mikäli toisena argumenttina annetaan olemassaoleva kansio, tiedosto kopioidaan muuttamatta sen nimeä. Esimerkiksi ajamalla <code class="language-plaintext highlighter-rouge">cp esimerkki.txt ~/Documents/</code> tiedosto <code class="language-plaintext highlighter-rouge">esimerkki.txt</code> siirretään <code class="language-plaintext highlighter-rouge">Documents</code>-kansioon, mutta sen nimi ei muutu.</p>

<p>Tiedostoja voi siirtää käyttäen <code class="language-plaintext highlighter-rouge">mv</code>-komentoa, joka tulee sanoista <b>m</b>o<b>v</b>e. Komento toimii samalla tavalla kuin <code class="language-plaintext highlighter-rouge">cp</code>, paitsi että alkuperäinen tiedosto poistetaan, ja jää vain uusi tiedosto. Tämä vastaa graafisen käyttöliittymän “leikkaa”-toimintoa. Komennolla <code class="language-plaintext highlighter-rouge">mv</code> voi myös uudelleennimetä tiedostoja: jos toisena argumenttina annettu polku viittaa samaan kansioon kuin ensimmäinen polku, kopion nimeäminen ja alkuperäisen tiedoston poistamisen tuloksena on uudelleennimetty tiedosto.</p>

<p>Esimerkkejä <code class="language-plaintext highlighter-rouge">mv</code>:n toiminnasta:</p>

<p><code class="language-plaintext highlighter-rouge">mv esmerkki.txt esimerkki.txt</code> uudelleennimeää tiedoston <code class="language-plaintext highlighter-rouge">esmerkki.txt</code> tiedostoksi <code class="language-plaintext highlighter-rouge">esimerkki.txt</code>.</p>

<p><code class="language-plaintext highlighter-rouge">mv esimerkki.txt ~</code> siirtää tiedoston <code class="language-plaintext highlighter-rouge">esimerkki.txt</code> nykyisestä kansiosta kotihakemistoon.</p>

<p><code class="language-plaintext highlighter-rouge">mv esmerkki.txt ~/esimerkki.txt</code> muuttaa nykyisen kansion tiedoston <code class="language-plaintext highlighter-rouge">esmerkki.txt</code> nimeksi <code class="language-plaintext highlighter-rouge">esimerkki.txt</code> ja siirtää sen kotihakemistoon.</p>

<p><code class="language-plaintext highlighter-rouge">mv ~/esimerkki.txt ~/Downloads/</code> siirtää tiedoston <code class="language-plaintext highlighter-rouge">esimerkki.txt</code> kotihakemistosta Downloads-kansioon.</p>

<div class="exercise">
<h3>Tehtävä 6: Tiedostonhallinnan harjoittelu 2 <span class="points-badge">5%</span></h3>

Tämä on jatkoa edelliseen tehtävään.
Kun olet luonut alkutilanteen, muuta se komennoilla <code>mv</code> ja <code>cp</code> seuraavan näköiseksi:

Huomaa, että kiusallinen kirjoitusvirhe tiedoston <code>kmntorivi.txt</code> nimessä on korjattu. Tiedosto <code>javasta.txt</code> on uudelleennimetty ja siirretty kansioon <code>ohpe</code>.
<img src="/assets/lapio_goal.png" alt="Lopputilanne" />

Muista käyttää tab-täydennystä!
</div>

<div class="exercise">
<h3>Tehtävä 7: Kansion poistaminen <span class="points-badge">5%</span></h3>

Tiedostoja voidaan poistaa komennolla <code>rm</code>, eli <b>r</b>e<b>m</b>ove. Käyttäen komentoriviä, poista edellisessä tehtävässä luomasi tiedostot. Selvitä sitten, miten voit poistaa hakemiston komentoriviltä, ja poista koko <code>koulu</code>-hakemisto. <div class="warning">Huomaa, että kun poistat jotain komentoriviltä, se ei siirry roskakoriin vaan poistuu heti, ole siis varovainen.</div>

</div>

<h2> Villikortit</h2>

<p>Sekä <code class="language-plaintext highlighter-rouge">mv</code> että <code class="language-plaintext highlighter-rouge">cp</code> (ja melkein kaikki muutkin Unix-tyyppisen ympäristön komennot) tukevat ns. villikortteja, joiden avulla on kätevää suorittaa operaatioita useammalle tiedostolle samaan aikaan. Ehkä yleisin villikortti, eli <code class="language-plaintext highlighter-rouge">*</code>, toimii siten, että se vastaa mitä tahansa määrää mitä tahansa merkkiä. Sitä voi käyttää missä tahansa kohdassa merkkijonoa. Esimerkiksi komento <code class="language-plaintext highlighter-rouge">mv *.txt esimerkki/</code> siirtäisi kaikki nykyisen kansion <code class="language-plaintext highlighter-rouge">.txt</code>-päätteiset tiedostot esimerkki-nimiseen kansioon nykyisen kansion alla. Samoin <code class="language-plaintext highlighter-rouge">mv test* tests/</code> siirtäisi kaikki <code class="language-plaintext highlighter-rouge">test</code>-alkuiset tiedostot ja hakemistot <code class="language-plaintext highlighter-rouge">tests</code>-nimiseen kansioon.</p>

<div class="language-bash highlighter-rouge"><div class="highlight"><pre class="highlight"><code>tunnus@hal9000:~/esimerkki<span class="nv">$ </span><span class="nb">ls
</span>kohde teksti.txt muistio.txt toinen.png
tunnus@hal9000:~/esimerkki<span class="nv">$ </span><span class="nb">mv</span> <span class="k">*</span>.txt kohde/
tunnus@hal9000:~/esimerkki<span class="nv">$ </span><span class="nb">ls
</span>kohde toinen.png
</code></pre></div></div>

<div class="exercise">
<h3>Tehtävä 8: Villikortti <span class="points-badge">10%</span></h3>
Tee kansio nimeltä <i>kuvia</i> komentorivillä, ja lataa sinne internetistä kaksi kuvaa, joista toinen on <code>jpg</code>-muotoinen, ja toinen <code>png</code>-muotoinen. Lisää sen lisäksi kansioon joitain tiedostoja, esimerkiksi nimillä <code>tiedosto.txt</code> ja <code>en_ole_kuva.txt</code>. Luo lopuksi kansio nimeltä <code>kuvat</code> ja kopioi sinne tutoriaalia hyödyntäen kaikki kuvat nykyisestä hakemistosta. Voit lukea muista mahdollisista villikorteista esimerkiksi <a href="http://www.linfo.org/wildcard.html">täältä</a>.
</div>

<h2> Muita hyödyllisiä komentoja</h2>

<p>Joskus on hyödyllistä pystyä tarkastelemaan tekstitiedostoja suoraan komentoriviltä avaamatta erillistä editoria. Helpoin komento tätä varten on <code class="language-plaintext highlighter-rouge">cat</code> (katenoi), joka tulostaa suoraan tiedoston sisällön:</p>

<div class="language-plaintext highlighter-rouge"><div class="highlight"><pre class="highlight"><code>tunnus@hal9000:~/esimerkki$ cat esimerkki.txt
olen
esimerkkitiedoston
sisältö
</code></pre></div></div>

<p>Jos tiedosto on kovin iso, tulee rivejä paljon. Usein niistä tarvitsee vain alun tai lopun, jossa auttavat komennot <code class="language-plaintext highlighter-rouge">head</code> ja <code class="language-plaintext highlighter-rouge">tail</code>. Molemmat komennot tulostavat vakiona 10 riviä, mutta sitä voi vaihtaa <code class="language-plaintext highlighter-rouge">-n</code>-vivulla. Esimerkiksi vain ensimmäisen ja viimeisen rivin saa näin:</p>

<div class="language-plaintext highlighter-rouge"><div class="highlight"><pre class="highlight"><code>tunnus@hal9000:~/esimerkki$ tail -n 1 esimerkki.txt
sisältö
tunnus@hal9000:~/esimerkki$ head -n 1 esimerkki.txt
olen
</code></pre></div></div>

<p>Tässä siis vivulle <code class="language-plaintext highlighter-rouge">-n</code> annettiin argumenttina luku 1.</p>

<p>On myös mahdollista etsiä tiettyjä rivejä tiedostoista. Tähän löytyy erittäin hyödyllinen <code class="language-plaintext highlighter-rouge">grep</code>-komento (search <b>g</b>lobally for a <b>r</b>egular <b>e</b>xpression and <b>p</b>rint), joka antaa käyttäjän filtteröidä rivejä tiedostoista annettujen ehtojen perusteella. Grep toimii perustapauksessa niin, että se palauttaa kaikki <strong>rivit</strong> joissa esiintyy annettu merkkijono juuri sellaisenaan kun se annettiin. Yksinkertaisimmillaan sen toiminta on siis seuraavanlaista:</p>

<div class="language-plaintext highlighter-rouge"><div class="highlight"><pre class="highlight"><code>tunnus@hal9000:~/esimerkki$ cat päiväkirja.txt
Lokakuun kuudes päivä.

Tämä on päiväkirjani, se sisältää paljon salaisuuksia.

Tämä rivi taas on vähemmän salainen.

tunnus@hal9000:~/esimerkki$ grep "salai" päiväkirja.txt
Tämä on päiväkirjani, se sisältää paljon salaisuuksia.
Tämä rivi taas on vähemmän salainen.
</code></pre></div></div>

<p>Huomaa, että osuma löytyy, vaikka se oli sanan keskellä. Useimmissa ympäristöissä komento myös maalaa (järjestelmästä riippuen) täsmätyn osan tiedostosta esimerkiksi punaisella:
<img src="/assets/päiväkirja.png" alt="grep-esimerkki" class="img-responsive" /></p>

<div class="exercise">
<h3>Tehtävä 9: grep <span class="points-badge">10%</span></h3>
Ilman erillisiä vipuja <code>grep</code> ei kohtele kirjaimia samana, jos ne ovat eri kokoisia. Esimerkiksi "a" ja "A" ovat sille siis erilaisia kirjaimia.
<ul>
<li>Tarkastele <code>grep --help</code> apusivun tulosta tai <code>man</code>-sivua, ja ota selvää miten pääset eroon kirjainkoon erottelusta.</li>
<div class="note">
Vinkki: Kirjainkoko on englanniksi "case".
</div>

<li>Ota selvää esimerkiksi Googlettaen, miten saat haettua vain merkkijonoja, jotka ovat rivin alussa. Tarkista, että osaat tehdä tämän. Voit tehdä sen kirjoittamalla tiedostoon esimerkiksi</li>
</ul>
<pre>
Unix
Linux
macOS
UNiX
päivänkakkara-unix
unIX
Käyttöjärjästelmänä unix
UNIX
unix
unisport
</pre>
ja tarkistamalla että saat <code>grep</code>in avulla valittua oikeat sanat.
</div>

<div class="note">
Etsiessäsi tietoa netistä komennoista ja niiden toiminnoista, varmista aina, että ymmärrät varmasti lukemasi testaamalla mahdollisuuksien mukaan niiden toiminnallisuutta. Tällä tavalla opit helpommin, ja huomaat nopeammin mahdolliset väärinymmärrykset.
</div>

<p>Edellä mainitut ovat tärkeitä komentoja komentorivillä työskentelijän arsenaalissa, mutta niiden hyöty tulee kunnolla esille vasta kun ne yhdistetään muihin komentoihin. Komentorivillä komentojen yhdistäminen tapahtuu yleensä joko putkella <code class="language-plaintext highlighter-rouge">|</code>, tai nuolella <code class="language-plaintext highlighter-rouge">&gt;</code>. Tarkastellaan seuraavaksi näitä operaattoreita.</p>

<p>Putki uudelleenohjaa ensimmäisen komennon tulosteen syötteeksi toiselle komennolle. Esimerkiksi <code class="language-plaintext highlighter-rouge">ls</code> komennon näyttämistä tiedostonnimistä voi helposti hakea <code class="language-plaintext highlighter-rouge">grep</code>illä tiettyä tiedostoa putken avulla:</p>

<div class="language-bash highlighter-rouge"><div class="highlight"><pre class="highlight"><code>tunnus@hal9000:~/esimerkki<span class="nv">$ </span><span class="nb">ls
</span>esimerkki.txt muistio2.txt muistio.txt
tunnus@hal9000:~/esimerkki<span class="nv">$ </span><span class="nb">ls</span> | <span class="nb">grep </span>muistio
muistio2.txt
muistio.txt
</code></pre></div></div>

<p>Esimerkissä siis <code class="language-plaintext highlighter-rouge">ls</code>-komennon tulostus ohjattiin putken avulla edelleen komennolle <code class="language-plaintext highlighter-rouge">grep</code>. Ilman <code class="language-plaintext highlighter-rouge">|</code>-komentoa, ensimmäisen komennon tulostus olisi pitänyt ensin kirjoittaa tiedostoon ja sen jälkeen lukea ja filtteröidä <code class="language-plaintext highlighter-rouge">grep</code>illä. Komentoa <code class="language-plaintext highlighter-rouge">grep</code> käyttäen tulosteen pystyi suoraan jakamaan komentojen välillä.</p>

<p>Joskus voi kuitenkin olla hyödyllistä kirjoittaa tuloste tiedostoon esimerkiksi tallennusta varten, sillä terminaalin tulosteita voi selata taaksepäin vain rajallisen määrän. Tähän tarkoitukseen sopiva operaattori on nuoli oikealle <code class="language-plaintext highlighter-rouge">&gt;</code>, joka uudelleenohjaa komennon tulosteen <em>tiedostoon</em>. Esimerkiksi <code class="language-plaintext highlighter-rouge">ls &gt; listaus.txt</code> uudelleenohjaa tiedostolistauksen <code class="language-plaintext highlighter-rouge">listaus.txt</code>-nimiseen tiedostoon, luoden kyseisen tiedoston jos sitä ei ole jo olemassa.</p>

<p>Samoin operaattorin <code class="language-plaintext highlighter-rouge">&lt;</code> avulla voidaan antaa tiedoston sisältö syötteenä ohjelmalle. Tämä on hyödyllistä käsiteltäessä suuria syötteitä, tai tehtäviä automatisoitaessa.</p>

<div class="note">
Operaattori <code>&gt;</code> korvaa kohdetiedoston koko sisällön annetulla tekstillä, <code>&gt;&gt;</code> lisää sen kohdetiedoston loppuun uudelle riville.
</div>

<div class="exercise">
<h3>Tehtävä 10: Opiskelijan muistiinpanot <span class="points-badge">5%</span></h3>
Luo tekstitiedosto <code>muistiinpanot.txt</code> komentorivillä. Kopioi sinne seuraava teksti, joka kuvailee erään opiskelijan ajatuksia tiettynä viikkona:
</div>
<div class="language-plaintext highlighter-rouge"><div class="highlight"><pre class="highlight"><code>maanantai ohpe: Java on ohjelmointikieli
maanantai unicafe: Kalakeittoa
tiistai ohpe: Luokka voi toteuttaa rajapinnan
tiistai jtkt: Turingin testi on vaikea läpäistä
tiistai unicafe: Kanawokkia
keskiviikko ohpe: Java-ohjelmalla on oltava main-metodi
keskiviikko jtkt: Internet on iso paikka
keskiviikko unicafe: Papupataa
torstai unicafe: Hernekeittoa ja pannukakkua
torstai lapio: Komentorivi on musta laatikko
perjantai unicafe: Pitsaa
</code></pre></div></div>
<div class="exercise">
Eriytä tämän jälkeen viikon ruokalista omaksi tiedostokseen <code>unicafe.txt</code>. Ruokalistoja ei tarvitse poistaa <code>muistiinpanot.txt</code>-tiedostosta. Eriytä myös kurssiin <code>ohpe</code> liittyvät muistiinpanot.

</div>

<h2> SSH-yhteys</h2>

<p>Olemme tähän asti käyttäneet komentoriviä lähinnä omalla koneella olevien asioiden tarkasteluun. Komentoriviltä voidaan kuitenkin ottaa myös yhteys toiseen tietokoneeseen. SSH on salattu yhteystyyppi, joka mahdollistaa järjestelmään kirjautumisen etänä komentorivin kautta. Salattu yhteys tarkoittaa, että tietoa ei jaeta suoraan luettavassa muodossa: tarkoitus on, että vain valikoidut vastaanottajat pystyvät purkamaan salauksen ja lukemaan sisällön.</p>

<p>Unix-ympäristössä ssh-yhteyden voi luoda komennolla <code class="language-plaintext highlighter-rouge">ssh</code>. Komennon perustoiminnalisuus on seuraava: <code class="language-plaintext highlighter-rouge">ssh tunnus@palvelimen.osoite</code> ottaa yhteyden palvelimeen osoitteessa <code class="language-plaintext highlighter-rouge">palvelimen.osoite</code> ja yrittää kirjautua tunnuksella <code class="language-plaintext highlighter-rouge">tunnus</code>. Käyttäjältä pyydetään tunnuksen salasanaa, ja autentikoinnin onnistuessa yhteys avautuu. Tämän jälkeen komentoriviltä voidaan ajaa tavalliseen tapaan komentoja, mutta nykyinen kansio sijaitseekin palvelimella, johon yhteys on luotu.</p>

<p>Tietojenkäsittelytieteen osasto tarjoaa neljä eri palvelinta osaston koneisiin etäyhteyden luomiseksi. Näille palvelimille kirjaudutaan yliopiston tunnuksilla:</p>

<ol>
  <li>melkki.cs.helsinki.fi</li>
  <li>melkinpaasi.cs.helsinki.fi</li>
  <li>shell.cs.helsinki.fi</li>
  <li>melkinkari.cs.helsinki.fi</li>
</ol>

<p>Kaikki nämä palvelimet ohjaavat siis samaan käyttäjäkohtaiseen kotihakemistoon, johon pääsee kaikilta osaston koneilta.</p>

<div class="warning">
  Nykyään näiden palvelimien käyttäminen vaatii erillistä käyttäjätunnusten aktivointia, joka tapahtuu olemalla yhteydessä <a href="https://helpdesk.it.helsinki.fi/">Helpdeskiin</a>. Tällä käytännöllä pyritään minimoimaan vahinkoja tapauksissa, joissa opiskelijan AD-tunnukset ovat joutuneet vääriin käsiin.
</div>

<p>Käytetään <code class="language-plaintext highlighter-rouge">ssh</code>-komentoa osaston koneelle yhteyden ottamiseen:</p>

<div class="language-plaintext highlighter-rouge"><div class="highlight"><pre class="highlight"><code>tunnus@hal9000:~$ ssh tunnus@melkki.cs.helsinki.fi
tunnus@melkki.cs.helsinki.fi's password:
</code></pre></div></div>

<div class="note">Huomaa, että salasanaa kirjoittaessasi on normaalia, että komentoriville ei ilmesty tekstiä.</div>

<p>Kun SSH-yhteys muodostetaan ensimmäisen kerran, ilmestyy varoitusviesti, jossa kysytään luottaako käyttäjä palvelimeen, johon yhteyttä ollaan muodostamassa. Kun kirjoittaa <code class="language-plaintext highlighter-rouge">yes</code>, muistaa tietokoneesi palvelimesta tietyn sormenjäljen. Vaikka SSH-yhteys on suojattu, se ei ole täysin immuuni hyökkäyksille (kuten ei oikeastaan mikään internetissä toimiva asia). Jos saat viestin käyttäessäsi SSH-yhteyttä esimerkiksi julkisessa internetissä, kannattaa yhteys jättää muodostamatta, sillä koneesi saattaa olla hyökkäyksen kohteena.</p>

<p>Kun yhteys on muodostettu, näyttää komentorivi erilaiselta:</p>

<div class="language-plaintext highlighter-rouge"><div class="highlight"><pre class="highlight"><code>tunnus@melkki:~$
</code></pre></div></div>

<p>Komentorivin nykyinen kansio on siis muuttunut osaston koneiden kotihakemistoksi ja pääset käsiksi kaikkiin osaston koneella sijaitseviin tiedostoihin. Yhteyden voi lopettaa komennolla <code class="language-plaintext highlighter-rouge">exit</code>.</p>

<p>Voit lukea SSH:sta lisää esimerkiksi <a href="https://www.ssh.com/ssh/">täältä</a> tai <a href="https://www.linux.fi/wiki/SSH">täältä</a>.</p>

<h2> SSH-avainpari</h2>

<p>Äsken yhteys osaston koneeseen autentikoitiin osaston tunnuksilla. SSH-yhteys tarjoaa kuitenkin myös toisen tavan tunnistaa käyttäjä: julkinen ja yksityinen avainpari. Käytännössä avaimilla tarkoitetaan kahta pitkää ja satunnaiselta vaikuttavaa merkkijonoa, joita käytetään yhdessä varmistamaan, että vain halutuilla henkilöillä on pääsy tiettyyn tietoon. Kyseessä on salauksen tekniikka, joka ei kuulu sen enempää tämän kurssin aihealueisiin, mutta voit etsiä asiasta lisää tietoa avainsanoilla <em>public key encryption</em> ja <em>asymmetric cryptography</em>. <strong>Riittää ymmärtää, että yksityisen avaimen tulisi olla vain sen omistajan tiedossa, ja julkista avainta voi jakaa huoletta.</strong></p>

<p>SSH-avainparin voi luodan komennolla <code class="language-plaintext highlighter-rouge">ssh-keygen</code>. Komento kysyy avaimelle salasanaa ja tallennuspaikkaa. Oletussijaintia tai tiedoston nimeä ei lähtökohtaisesti tarvitse muuttaa, jolloin avain luodaan kotihakemistossa sijaitsevaan <code class="language-plaintext highlighter-rouge">.ssh</code>-kansioon.</p>

<div class="warning">Käytä SSH-avainta luodessasi aina salasanaa. Jos käytät SSH-avainta osaston palvelimien kanssa, on salasanan asettaminen pakollista yliopiston määräysten mukaan.</div>

<div class="language-plaintext highlighter-rouge"><div class="highlight"><pre class="highlight"><code>tunnus@hal9000$ ssh-keygen
Generating public/private rsa key pair.
Enter file in which to save the key (/home/tunnus/.ssh/id_rsa): /home/tunnus/.ssh/id_rsa_test
Enter passphrase (empty for no passphrase):
Enter same passphrase again:
Your identification has been saved in /home/tunnus/.ssh/id_rsa.
Your public key has been saved in /home/tunnus/.ssh/id_rsa.pub.
The key fingerprint is:
SHA256:asdasdadsfasdasdasdasdasdasd
The key's randomart image is:
+---[RSA 2048]----+
|    .      ..oo..|
|   . . .  . .o.X.|
|    . . o.  ..+ B|
|   .   o.o  .+ ..|
|    ..o.S   o..  |
|   . %o=      .  |
|    @.B...     . |
|   o.=. o. . .  .|
|    .oo  E. . .. |
+----[SHA256]-----+
</code></pre></div></div>

<p>Komento luo <code class="language-plaintext highlighter-rouge">.ssh</code>-kansioon kaksi tiedostoa, joista toisen pääte on <code class="language-plaintext highlighter-rouge">.pub</code>. Tämä <code class="language-plaintext highlighter-rouge">.pub</code>-päätteinen tiedosto sisältää julkisen avaimen, jonka voit turvallisesti jakaa muille. Toinen, pääteetön tiedosto sisältää yksityisen avaimen, jota kannattaa kohdella samalla varovaisuudella kuin tavallista salasanaa.</p>

<p>Avainparilla kirjautuminen on mahdollista, kun julkinen avain lisätään palvelimelle, jolla avainparilla halutaan autentikoitua. Tällöin kyseiseen järjestelmään pääsee kirjautumaan, jos tietää julkista avainta vastaavan yksityisen avaimen. Julkinen avain lisätään polkuun <code class="language-plaintext highlighter-rouge">~/.ssh/authorized_keys</code>, siis kotihakemiston kansioon <code class="language-plaintext highlighter-rouge">.ssh</code>, tiedostoon nimeltä <a href="https://www.ssh.com/ssh/authorized_keys/">authorized_keys</a>. Mikäli käytät useita avaimia, jokainen lisätään omalle rivilleen. Yliopiston palvelimella joudut luultavasti luomaan kansion ja tiedoston itse.</p>

<p>Alla näkyy kuva avainten oikeasta sijainneista, kun SSH-avainta käytetään osaston koneille kirjautumiseen.</p>

<p><img src="/assets/ssh-selitys.png" alt="Kuva SSH-avaimen käytöstä" /></p>

<p>Julkisen avaimen saa siirrettyä kohdepalvelimelle esimerkiksi komennolla <code>scp</code>, jonka avulla on mahdollista kopioida tiedostoja palvelimelta toiselle (vertaa komentoon <code class="language-plaintext highlighter-rouge">cp</code>). Komentoa käytetään seuraavasti:</p>

<div class="language-plaintext highlighter-rouge"><div class="highlight"><pre class="highlight"><code>scp polku/kopioitavaan/tiedostoon tunnus@palvelmen.osoite:polku/kohdekansioon
</code></pre></div></div>

<p>Huomaa palvelimen osoitteen jälkeen lisättävä kaksoispiste!</p>

<div class="note">

Voit esimerkiksi kopioida julkisen avaimen kohdepalvelimen kotihakemiston <code>.ssh</code>-kansioon (joudut luultavasti luomaan sen itse), ja sen jälkeen uudelleennimetä avaintiedoston sopivasti.

<br />
<i>
Kannatta myös kokeilla, miten <code>scp</code> toimii, jos kohdekansiota ei ole olemassa.
</i>
</div>

<p>Julkisen avaimen kopioimisen voi myös delegoida komennolle <a href="https://www.ssh.com/ssh/copy-id">ssh-copy-id</a>.</p>

<p>Autentikaatio toimii oikein, kun otettaessa SSH-yhteyttä yliopiston koneisiin pääsee kirjautumaan SSH-avaimelle antamalla salasanalla yliopiston käyttäjätunnuksen sijaan.</p>

<p>Jotta et joudu kirjoittamaan salasanaa joka kerralla, kannattaa yksityinen avain lisätä ssh-agentille. Tällöin salasana tarvitsee kirjoittaa vain kirjauduttuasi järjestelmästä ulos. Tämä tapahtuu kahdella komennolla:</p>

<div class="language-plaintext highlighter-rouge"><div class="highlight"><pre class="highlight"><code># varmistetaan, että ssh-agentti on toimintavalmiudessa
eval $(ssh-agent -s)
# olettaen, ettet muuttanut yksityisen avaimen polkua sitä luodessasi
# muuten anna argumentiksi yksityisen avaimen polku
ssh-add
</code></pre></div></div>
<p>Voit lukea lisää SSH:n konfiguroimisesta esimerkiksi <a href="https://linux.fi/wiki/SSH">täältä</a>.</p>

<div class="exercise">
<h3>Tehtävä 11: SSH-yhteys <span class="points-badge">10%</span></h3>

Luo koneellesi SSH-avainpari. Mahdollista sen jälkeen avainparilla kirjautuminen yliopiston palvelimille SSH-yhteyttä luodessa. Testaa sen jälkeen avainparia. Mikäli mahdollista, ota yhteys muulta, kuin osaston koneelta. Jos sinulla ei ole pääsyä yliopiston palvelimille, eli sinulla ei ole yliopiston tunnusta, voit merkitä tehtävän tehdyksi luotuasi SSH-avaimen.

<div class="note">
Mikäli teet tehtävän laitoksen koneella, yhteys käyttäytyy oudosti, koska otat oikeastaan yhteyttä samalle koneelle. Todennäköisesti SSH-avaimen salasanaa ei pyydetä, vaikka se olisi asetettu oikein.
</div>

<div class="note">
Mikäli loit avainparin itse määrittelemääsi polkuun, ja yhteys kysyy vielä yliopiston salasanaa, tarkenna yksityisen avaimen polku:

<div>
<code>ssh -i polku/yksityiseen/avaimeen tunnus@kohde.palvelimen.osoite</code>
</div>
</div>
</div>

<h2> Wget</h2>

<p>Graafisessa ympäristössä selain antaa tarkastella sivuja internetissä. Komentorivillä toimivien ohjelmien on vaikeaa näyttää internet-sivuja samoin kuin graafinen selain, (<a href="https://en.wikipedia.org/wiki/Text-based_web_browser">joskin se on mahdollista</a>) mutta pohjimmiltaan nettisivu internetissä on vain tiedosto, jonka voimme toki ladata koneellemme tarkasteltavaksi.</p>

<p>Tarvittavan komennon nimi on <code class="language-plaintext highlighter-rouge">wget</code> (alunperin <em>world wide web get</em>), ja se toimii yksinkertaisimmillaan <code class="language-plaintext highlighter-rouge">wget sivun.osoite</code>, joka lataa annetun sivun koneellesi. Internet-sivut on tehty HTML-kielellä, johon tutustumme seuraavassa osassa, joten saat kutsun tuloksena koneellesi <code class="language-plaintext highlighter-rouge">.html</code>-päätteisen tiedoston.</p>

<div class="exercise">
<h3>Tehtävä 12: Wget ja HTML-koodi <span class="points-badge">5%</span></h3>

<ol>
<li>Lataa mieleisesi sivusto koneellesi <code>wget</code>-komennolla</li>
<li>Avaa tallennettu <code>.html</code>-päätteinen tiedosto selaimella, esim Firefoxilla tai Chromella (saat tiedoston helpoiten selaimella auki graafisesta tiedostonhallinnasta). Sivu näyttää luultavasti hieman erilaiselta kuin yleensä. </li>
<li> Avaa tiedosto niin, että näet sen sisällä olevan HTML-koodin (toisin sanoen avaa se niin, että näet tiedoston sisällön koodina, eikä tiedosto aukea selaimessa). Tunnistat koodin tageista, jotka määritellään merkeillä "&gt;" ja "&lt;". Alussa pitäisi myös näkyä tagi, jonka sisällä lukee "html".</li>
<li>Mikä oli ohjelma, jota käytit kussakin tapauksessa tiedoston avaamiseen? Mieti yleisellä tasolla, miten ohjelma käsitteli tiedoston sisällön.</li>
</ol>

Tutustumme HTML-kieleen ja verkkosivuihin kolmannessa osassa, jossa opit myös kirjoittamaan HTML-dokumentteja.

</div>

<div class="exercise">
<h3>Tehtävä 13: Wget, grep ja Linus Torvalds <span class="points-badge">10%</span></h3>

<p>
Tässä tehtävässä lasketaan, monellako rivillä Linus Torvaldista kertovassa artikkelissa esiintyy sana "Linux".
</p>

<ol>
<li>Hae wgetillä Linus Torvaldsista kertova <a href="https://en.wikipedia.org/wiki/Linus_Torvalds">Wikipedia-artikkeli</a> koneellesi.</li>
<li>Hae syntyneestä tiedostosta <code>grep</code>-komentoa käyttäen ne rivit, joissa lukee "Linux". Kirjoita nämä rivit tiedostoon.</li>
<li>Etsi sitten netistä, miten voit laskea tulosteen tai tiedoston rivien määrät, ja laske monellako rivillä sana "Linux" esiintyy.</li>
</ol>

Mikäli haluat, voit yrittää tehdä saman tehtävä ilman, että kirjoitat mitään välissä tiedostoon.

</div>

<h2> Oikeudet</h2>

<p>Unix-tyyppisissä järjestelmissä käyttäjät omaavat tiettyjä oikeuksia tiedostojen ja kansioiden muokkaamista ja katsomista varten. Esimerkiksi jos useampi ihminen käyttää samaa järjestelmää, kuten osaston koneita käytetään, on tarve määrittää mitä kukakin käyttäjä pystyy lukemaan, kirjoittamaan ja suorittamaan.</p>

<p>Lukuoikeus antaa käyttäjän tarkastella tiedoston sisältöä, kun taas kirjoitusoikeuden omaava käyttäjä pystyy muokkaamaan sitä. Suoritusoikeus taas tarkoittaa, että jos kyseinen tiedosto on esimerkiksi ohjelma, on se mahdollista ajaa. Kansioilla on oltava suoritusoikeus, jotta niiden sisään voidaan siirtyä esimerkiksi <code class="language-plaintext highlighter-rouge">cd</code>-komennolla. Mikäli käyttäjällä ei ole tarvittavia oikeuksia yrittämäänsä operaatioon, antaa järjestelmä yleensä virheviestin <code class="language-plaintext highlighter-rouge">Permission denied</code>.</p>

<p>Jokaisella tiedostolla ja kansiolla on omat oikeutensa. Lisäksi niillä on myös omistaja. Käyttäjä, joka loi tiedoston, on oletuksena sen omistaja (joskin omistajuutta voi myös vaihtaa).</p>

<p>Oikeudet ja omistajuudet selviävät <code class="language-plaintext highlighter-rouge">ls</code>-komennon <code class="language-plaintext highlighter-rouge">-l</code>-vivun avulla. Tältä näyttävää komennon tuloste “esimerkki”-kansiolla:</p>

<div class="language-plaintext highlighter-rouge"><div class="highlight"><pre class="highlight"><code>tunnus@hal9000:~/esimerkki$ ls -l
total 8
-rw-r--r-- 1 tunnus tunnus 16 touko 31 21:41 esimerkki.txt
-rwxr--r-- 1 tunnus tunnus 0 kesä 14 17:25 muistio.txt
-r--r--r-- 1 tunnus tunnus 0 touko 3 23:13 artikkeli.txt
drwx------ 2 tunnus tunnus 130 kesä 14 17:54 päiväkirjamerkinnät
</code></pre></div></div>

<p>Jokaisella kansion tiedostolla ja kansiolla on tulostuksessa oma rivinsä. Ensimmäinen sarake, joka sisältää hassuja sekoituksia kirjaimista ja merkeistä on kyseisen tiedoston oikeudet kertova merkkijono. Tässä sen ensimmäinen merkki on joko <code class="language-plaintext highlighter-rouge">d</code> tai <code class="language-plaintext highlighter-rouge">-</code>, joka kertoo onko kyseessä tiedosto (<code class="language-plaintext highlighter-rouge">-</code>) vai kansio, eli <strong>d</strong>irectory.</p>

<p>Seuraavat yhdeksän merkkiä on varattu tiedoston tai kansion oikeuksille. Nämä oikeudet merkitään aina järjestyksessä lukuoikeus (r), kirjoitusoikeus (w) ja suoritusoikeus (x). Ensimmäiset kolme merkkiä kertovat sen omistajan oikeudet. Jos vastaavan kirjaimen tilalla on viiva, tarkoittaa merkintä, että oikeus puuttuu, eli sitä ei ole annettu.</p>

<p>Seuraavat kolme merkkiä kertovat samaan tapaan <em>ryhmän</em> oikeudet. Jokaiselle tiedostolle annetaan jokin ryhmä. Ryhmä on tapa, jolla samanlaisia käyttäjiä voi hallita - esimerkiksi kaikki opiskelijat saattaisivat olla osaston järjestelmissä yhdessä ryhmässä. Ryhmälle voidaan antaa tiettyjä oikeuksia, jotka pätevät kaikkiin sen jäseniin.</p>

<p>Viimeiset kolme merkkiä taas näyttävät kaikkien muiden käyttäjien oikeudet. Tähän sarakkeeseen kuuluvat kaikki käyttäjät, jotka eivät ole tiedoston omistajia, tai kuulu sen ryhmään.</p>

<p>Oikeuksien jälkeen näkyy tiedostoon johtavien linkkien määrä. Kansioissa linkkien lukumäärään sisältyy myös sen sisältämät tiedostot. Linkkien avulla voidaan viitata tiettyihin tiedostoihin.</p>

<p>Sen jälkeen on tiedoston omistajan nimi ja ryhmän nimi. Tässä tapauksessa ryhmän nimi on käyttäjänimi <code class="language-plaintext highlighter-rouge">tunnus</code>. Viimeisenä tulostuksessa näkyy kansion tai tiedoston koko <a href="https://fi.wikipedia.org/wiki/Tavu_(tietotekniikka)">tavuina</a>, sekä viimeinen muokkauspäivä, ja lopuksi sen nimi.</p>

<p>Yllä näkyvässä esimerkissä siis <code class="language-plaintext highlighter-rouge">muistio.txt</code>-tiedostolle on omistajalla luku, kirjoitus ja ajo-oikeus, ryhmällä ja muilla taas on lukuoikeus. Kansiolla <code class="language-plaintext highlighter-rouge">päiväkirjamerkinnät</code> taas on vain sen omistajalle luku, muokkaus ja ajo-oikeudet, eikä ryhmällä tai muilla käyttäjillä ole näitä oikeuksia. Tiedostoa <code class="language-plaintext highlighter-rouge">artikkeli.txt</code> voivat kaikki lukea, mutteivät muokata tai ajaa.</p>

<p><img src="/assets/permission-selitys.png" alt="Kuva komennon ls -l tulostuksen osista" /></p>

<p>Oikeuksia voi muuttaa tiedoston tai kansion omistaja, tai järjestelmän ylläpitäjä. Niiden muokkaamiseen komentoriviltä tarkoitettu komento on <code class="language-plaintext highlighter-rouge">chmod</code> (<em>change mode</em>). Se ottaa argumenttina merkkijonon, joka kertoo lisätäänkö vai poistetaanko oikeuksia, kenelle oikeuksia annetaan, sekä tiedoston tai kansion jolle komento tulee suorittaa.</p>

<p>Annettu oikeus ja sen saaja voidaan määritellä kirjainten avulla:</p>

<ul>
  <li>r = lukuoikeus</li>
  <li>w = kirjoitusoikeus</li>
  <li>x = ajo-oikeus</li>
  <li>u = tiedoston omistaja</li>
  <li>g = ryhmään kuuluvat</li>
  <li>o = kaikki muut käyttäjät</li>
</ul>

<p>Jos oikeuden saajaa ei määritellä, chmod antaa kyseisen oikeuden kaikille käyttäjäryhmille (käyttäjälle, ryhmälle ja muille).</p>

<p>Väliviiva <code class="language-plaintext highlighter-rouge">-</code> argumentti poistaa oikeuden, ja plussa <code class="language-plaintext highlighter-rouge">+</code> antaa oikeuksia.</p>

<p>Esimerkkejä <code class="language-plaintext highlighter-rouge">chmod</code>in käytöstä:</p>

<p><code class="language-plaintext highlighter-rouge">chmod u+x esimerkki.txt</code> antaa tiedoston omistajalle oikeuden ajaa tiedosto.</p>

<p><code class="language-plaintext highlighter-rouge">chmod o-w esimerkki.txt</code> poistaa muilta käyttäjiltä oikeuden kirjoittaa tiedostoon.</p>

<p><code class="language-plaintext highlighter-rouge">chmod go+r esimerkki.txt</code> antaa ryhmälle ja muille käyttäjille oikeuden lukea tiedoston.</p>

<div class="language-plaintext highlighter-rouge"><div class="highlight"><pre class="highlight"><code>tunnus@hal9000:~/esimerkki$ chmod -r esimerkki.txt
tunnus@hal9000:~/esimerkki$ cat esimerkki.txt
cat: esimerkki.txt: Permission denied
tunnus@hal9000:~/esimerkki$ chmod +r esimerkki.txt
tunnus@hal9000:~/esimerkki$ cat esimerkki.txt
paras
esimerkki
tunnus@hal9000:~/esimerkki$ chmod o+w esimerkki.txt
tunnus@hal9000:~/esimerkki$ ls -l
total 8
-rw-r--rw- 1 tunnus tunnus 16 touko 31 21:41 esimerkki.txt
-rw-r--r-- 1 tunnus tunnus 0 kesä 14 17:25 muistio2.txt
-rw-r--r-- 1 tunnus tunnus 0 touko 3 23:13 muistio.txt
drw-r--r-- 1 tunnus tunnus 130 kesä 14 17:54 päiväkirjamerkinnät
</code></pre></div></div>

<div class="exercise">
<h3>Tehtävä 14: Oikeuksien harjoittelua <span class="points-badge">10%</span></h3>

Luo tiedosto <code>oikeus.txt</code> ja harjoittele sen avulla oikeuksien hallinnointia. Anna sille vuorotellen seuraavanlaiset oikeudet:

<pre>
<code>
-rwxr--r--
-rw-r--r--
-rw-------
-r-xrw--w-
</code>
</pre>

<div class="note">
Mikäli teet tehtävän osaston koneella, tee se kansiossa, jonka polku on <code>/cs/home/yliopiston_tunnuksesi</code>. Mikäli kansiota ei löydy (yrittäessäsi siirtyä kansioon komennolla <code>cd</code> tulostuu <code>No such file or directory</code>), aktivoi ensin CS-käyttäjätunnuksesi <a href="https://www.cs.helsinki.fi/tietotekniikka/k-ytt-luvat"> täältä </a> löytyvien ohjeiden mukaan.
</div>
</div>

<p>Voit lukea lisää oikeuksista esimerkiksi <a href="https://csguide.cs.princeton.edu/account/groups">täältä</a>.</p>

<div class="warning">
Ole varovainen oikeuksien kanssa! Liiallisten oikeuksien antaminen esimerkiksi kotihakemistoosi on turvallisuusuhka. Useimmiten tarvitset ajo- ja lukuoikeuksia vain itse.
</div>

<h2>Skriptit</h2>

<p>Skriptit (englanniksi <em>scripts</em>) ovat tiedostoja, jotka sisältävät komentorivillä ajettavaa koodia. Niitä käytetään paljon erilaisten tietokoneella suoritettavien tehtävien automatisoinnissa. Skriptin voi ajaa kirjoittamalla terminaaliin sen polun. Jos ollaan skriptin kanssa samassa kansiossa, voidaan se ajaa komennolla <code class="language-plaintext highlighter-rouge">./skriptin_nimi</code>.</p>

<p>Skriptien kirjoittamiseen on olemassa niille tarkoitettuja ohjelmointikieliä. Yksi niistä on <a href="https://en.wikipedia.org/wiki/Bash_(Unix_shell)">Bash</a>. Se on Unix-käyttöjärjestelmien komentorivien oletustulkki, eli esimerkiksi Linuxin versioissa ja macOSissa voidaan oletuksena ajaa Bashilla kirjoitettuja skriptejä. Bash-skriptin aluksi tulee kirjoittaa seuraavanlainen taikarivi: <code class="language-plaintext highlighter-rouge">#!/bin/bash</code>. Skriptitiedostojen nimet myös yleensä lopetetaan päätteellä <code class="language-plaintext highlighter-rouge">.sh</code>.</p>

<p>Skripteihin voi kirjoittaa myös komentorivin ohjelmakomentoja. Esimerkiksi kansion sisällön näyttävä skripti kirjoitetaan seuraavasti:</p>

<p>Avataan tekstitiedosto nimeltä <code class="language-plaintext highlighter-rouge">script.sh</code>, ja kirjoitetaan sisään:</p>

<div class="language-plaintext highlighter-rouge"><div class="highlight"><pre class="highlight"><code>ls
</code></pre></div></div>

<p>Tallennetaan sen jälkeen tiedosto. Kun skripti ajetaan, se tekee juuri, mitä sen sisältämä komento käskee:</p>

<div class="language-plaintext highlighter-rouge"><div class="highlight"><pre class="highlight"><code>hal9000:~ tunnus$ ./script.sh
Applications	Library		      Pictures	      kissakuvia
Desktop		    Linus_Torvalds	Public          script.sh
Documents	    Movies	        Downloads	Music
</code></pre></div></div>

<p>Huomaa kuitenkin, että jotkin asiat toimivat skripteissä eri tavalla kuin olettaisi. Esimerkiksi <code class="language-plaintext highlighter-rouge">cd</code>-komento ei toimi sellaisenaan.</p>

<p>Jotta skriptin voi ajaa, käyttäjälle tulee ensin antaa siihen ajo-oikeudet komennolla <code class="language-plaintext highlighter-rouge">chmod</code>.</p>

<div class="exercise">
<h3>Tehtävä 15: Pieni bash-skripti <span class="points-badge">5%</span></h3>

<ol>
<li>Etsi netistä, miten bash-kielessä voi tulostaa tekstiä terminaaliin. </li>
<li>Kirjoita pieni skripti, joka tulostaa "Hello world!". </li>
<li> Aja kirjoittamasi skripti.</li>
<li>Selvitä sen jälkeen, miksi yleensä ensimmäisessä ohjelmointitehtävässä tulostetaan teksti "Hello world!".</li>
</ol>

</div>

<h2> Sudo</h2>

<p>Tietoturvallisiin tapoihin kuuluu, että tietokoneessa erotellaan pääkäyttäjä (<em>superuser</em>) sekä tavalliset käyttäjät. Pääkäyttäjällä on kaikki oikeudet järjestelmään, ja kaikki pääkäyttäjän ajamat ohjelmat ajetaan etuoikeutetussa tilassa. Tämä voi olla vaarallista, jos pahantahtoista koodia päätyy ajoon, siksi tietokonetta tulee käyttää yleensä normaalina käyttäjänä.</p>

<p>Normaalikäyttäjä voi kuitenkin ajaa komentoja pääkäyttäjänän oikeuksin, jos käyttäjä kuuluu (<em>sudoers</em>) ryhmään. Tämä tapahtuu lisäämällä komennon alkuun <code class="language-plaintext highlighter-rouge">sudo</code> (alunperin <em>superuser do</em>). Tällöin ennen komennon ajamista käyttäjältä pyydetään käyttäjän oma salasana. Riippuen järjestelmästä, <code class="language-plaintext highlighter-rouge">sudo</code>-oikeuksia voidaan tarvita esimerkiksi ohjelmien asentamiseen. Komennon käyttöä tulee kuitenkin välttää, jos mahdollista. Sudon käyttö on joskus tarpeellista, mutta älä esimerkiksi lisää sitä jokaisen komennon alkuun välttääksesi virheviestejä tiedostojen oikeuksista.</p>

<p>Yliopiston tai osaston koneilla, eli niillä joihin kirjaudut yliopiston tai osaston tunnuksilla esimerkiksi SSH-yhteyden kautta tai pajaluokissa, <strong>ei saa ajaa mitään sudo-komentoja</strong> - siitä lähtee ylläpidolle väärinkäyttöilmoitus.</p>

<div class="warning">Älä esimerkiksi kopioi netistä komentoa, joka alkaa sanalla sudo, jos et ymmärrä mitä se tekee. Annat tällöin ajettaville ohjelmille täydet valtuudet järjestelmässäsi.</div>

<h2> Asentamisesta</h2>

<p>Maailma on täynnä ohjelmia, jotka on suunniteltu käytettäviksi komentoriviltä. Helpoiten komentorivityökalujen asentaminen tapahtuu pakettienhallintajärjestelmien avulla. Tällaisia ovat esimerkiksi Apt (Linux) tai Homebrew (macOS).</p>

<p>Ubuntussa ja Cubblissa (osaston koneilla käytettävä Linuxin versio) pitäisi olla apt (tai hyvin samanlainen ohjelma apt-get) valmiina, macOSissa joudut asentamaan homebrew:n erikseen <a href="https://brew.sh/">täältä</a>. Ohjeita aptin käyttöön löytyy <a href="https://help.ubuntu.com/lts/serverguide/apt.html.en">täältä</a> tai suomeksi <a href="https://www.linux.fi/wiki/APT">täältä</a>. <strong>Suosittelemme vahvasti pakettienhallintajärjestelmän käyttämistä.</strong></p>

<p>Yksinkertaisimmillaan paketinhallintajärjestelmän avulla asennetaan paketti ajamalla komento <code class="language-plaintext highlighter-rouge">install</code>, ja antamalla sille parametriksi asennettavan paketin nimen.</p>

<p>Esimerkiksi tekstieditori <code class="language-plaintext highlighter-rouge">nano</code> asennettaisiin homebrew:n avulla ajamalla seuraava komento:</p>

<p>Homebrewin avulla:</p>

<div class="language-plaintext highlighter-rouge"><div class="highlight"><pre class="highlight"><code>brew install nano
</code></pre></div></div>

<p>ja Apt:in avulla ajamalla</p>

<div class="language-plaintext highlighter-rouge"><div class="highlight"><pre class="highlight"><code>apt install nano
</code></pre></div></div>

<p>Kun ohjelma on asennettu pakettienhallintajärjestelmän avulla, voidaan sitä yleensä kutsua komennolla suoraan komentoriviltä. Itse komennon nimi kannattaa tarkistaa käyttöohjeista.</p>

<p>Paketinhallintajärjestelmän avulla voidaan myös päivittää ja poistaa paketteja. Pakettien päivittämiseksi ajetaan ensin komeno <code class="language-plaintext highlighter-rouge">update</code>, joka hakee uusimmat tiedot asennetuista paketeista, ja  <code class="language-plaintext highlighter-rouge">upgrade</code> päivittää ne. Paketti voidaan poistaa komennolla <code class="language-plaintext highlighter-rouge">remove</code>.</p>

<p>Usein pakettien asentaminen, päivittäminen ja poistaminen vaatii sudo-oikeudet, jolloin komentojen eteen on lisättävä <code class="language-plaintext highlighter-rouge">sudo</code>.</p>

<p>Ohjelman asentaminen on myös mahdollista ilman pakettienhallintajärjestelmää. Prosessi on jonkin verran pidempi ja monimutkaisempi. Tällöin asentaminen sisältää usein <code class="language-plaintext highlighter-rouge">PATH</code>-nimisen <em>ympäristömuuttujan</em> muokkaamista. Ympäristömuuttujien avulla voidaan määritellä järjestelmäkohteinen ympäristö. Käytännössä tämä tarkoittaa arvojen määrittelemistä koko järjestelmän laajuisille muuttujille. <a href="https://en.wikipedia.org/wiki/PATH_(variable)"><code class="language-plaintext highlighter-rouge">PATH</code>-muuttujaan</a> määritellään, missä tietokoneessa sijaitsee suoritettavat ohjelmat, jolloin niihin voidaan viitata komennoilla tarkan sijainnin sijaan. Voit lukea ympäristömuuttujista lisää esimerkiksi <a href="https://www.tutorialspoint.com/unix/unix-environment.htm">täältä</a>.</p>

<p>Järjestelmän ympäristö voidaan lisäksi määritellä skripteissä niin, että niitä ei tarvitse erikseen määritellä uudelleen aina session loputtua. Tällaisia on esimerkiksi <code class="language-plaintext highlighter-rouge">~/.bashrc</code>, joka ajetaan Linuxissa joka kerta, kun terminaali käynnistetään ja <code class="language-plaintext highlighter-rouge">~/.bash_profile</code>, joka ajetaan jokaisella kirjautumisella. MacOSin oletusterminaali ajaa <code class="language-plaintext highlighter-rouge">~/.bashrc</code>-tiedoston sijaan jokaisen uuden terminaali-ikkunan avautuessa <code class="language-plaintext highlighter-rouge">~/.bash_profile</code>-tiedoston.</p>

<p>Voit lukea näistä tiedostoista ja niiden käytöstä muun muassa <a href="http://www.joshstaiger.org/archives/2005/07/bash_profile_vs.html">täältä</a>. Esimerkiksi <code class="language-plaintext highlighter-rouge">PATH</code>-ympäristömuuttuja määritellään Linuxissa yleensä <code class="language-plaintext highlighter-rouge">.bashrc</code>-tiedostoon.</p>

<h2> Loppusanat</h2>

<p>Tähän päättyy kurssin ensimmäinen osa. Komentorivin opettelussa voi mennä aikaa, mutta ajan kanssa uuteen työkaluun tottuu. Unix-yhteisö tarjoaa paljon apuja internetissä: Linuxille on muun muassa wiki-sivut <a href="https://www.linux.fi/wiki/Etusivu">linux.fi</a>, sekä Unixille foorumi <a href="https://unix.stackexchange.com/">Stack Exchangessa</a>. MacOSille on olemassa käyttäjäystävällinen virallinen dokumentaatio, sekä myös oma <a href="https://discussions.apple.com/welcome">foorumi</a>.</p>

<p>Komentorivin peruskäyttö kannattaa opetella, vaikka se tuntuisi aluksi turhalta. Komentorivi on edelleen erottamaton osa koodaajan työtä. Monen mielestä komentorivillä toimiminen on koodatessa lopulta nopeampaa, ja yleensä koodatessa käytettäville ohjelmille on olemassa komentoriviohjelma. Tällöin graafisen selaimen avaaminen tiedoston kopioimiseksi voi oikeasti vain hidastaa. Joskus graafista vaihtoehtoa ei ole olemassa. Loppujen lopuksi kyse on tietenkin tottumisesta ja mielipiteistä.</p>

<p>Pidä nyt pieni tauko: voit taputtaa itseäsi selkään, sait käytyä ensimmäisen osan läpi! Palaa sen jälkeen tämän sivun alusta löytyviin oppimistavoitteisiin, ja selvitä itsellesi, mitkä aiheet tarvitsevat vielä kertausta.</p>

<p>Tämä osa toimi esittelynä komentoriviin. Komentorivi tarjoaa kuitenkin vielä paljon erilaisia työkaluja ja komentoja, joita ei tässä käyty läpi. Tulet oppimaan ne tulevilla kursseilla sitä mukaan kuin niitä tarvitset. Alla vielä listaus hyödyllisistä komennoista, joihin kannattaa ehkä tutustua, vaikkei niitä käyty tässä läpi:</p>

<ul>
  <li><code class="language-plaintext highlighter-rouge">watch</code>: toista komentoa tietyin väliajoin</li>
  <li><code class="language-plaintext highlighter-rouge">&amp;&amp;</code> tai <code class="language-plaintext highlighter-rouge">;</code>: ketjuta komentoja peräjälkeen</li>
  <li><code class="language-plaintext highlighter-rouge">alias</code>: määrittele komennoille aliaksia, joiden avulla voit kutsua niitä esimerkiksi nopeammin.</li>
  <li><code class="language-plaintext highlighter-rouge">&amp;</code>: kirjoittamalla merkin komennon loppuun sen aloittama prosessi jää taustalle, eikä lukitse komentoriviä</li>
  <li><code class="language-plaintext highlighter-rouge">history</code>: tarkastele komentohistoriaa</li>
  <li><code class="language-plaintext highlighter-rouge">Ctrl + r</code>: etsi komentoja omasta historiasta hakusanoilla</li>
</ul>

  </div>

</article>

    </div>
  </main>

  <footer class="site-footer h-card">
  <data class="u-url" href="/%20/"></data>

  <div class="wrapper">

    <h2 class="footer-heading">Tietokone työvälineenä - Lapio</h2>

    <div class="footer-col-wrapper">
      <div class="footer-col footer-col-1">
        <ul class="contact-list">
          <li class="p-name">Tietokone työvälineenä - Lapio</li><li><a class="u-email" href="mailto:mitja.karhusaari@helsinki.fi">mitja.karhusaari@helsinki.fi</a></li></ul>
      </div>

      <div class="footer-col footer-col-2"><ul class="social-media-list"><li><a href="https://github.com/tkt-lapio"><svg class="svg-icon"><use xlink:href="/assets/minima-social-icons.svg#github"></use></svg> <span class="username">tkt-lapio</span></a></li></ul>
</div><div class="footer-col footer-col-3">
        <a rel="license" href="http://creativecommons.org/licenses/by-nc-sa/3.0/">
          <img alt="Creative Commons -lisenssi" style="border-width:0" src="https://i.creativecommons.org/l/by-nc-sa/3.0/88x31.png"
          />
        </a>
        <br/> Materiaali on lisensoitu
        <a rel="license" href="http://creativecommons.org/licenses/by-nc-sa/3.0/">Creative Commons BY-NC-SA 3.0 -lisenssillä</a>.
      </div></div>

  </div>

</footer>

</body>

</html>